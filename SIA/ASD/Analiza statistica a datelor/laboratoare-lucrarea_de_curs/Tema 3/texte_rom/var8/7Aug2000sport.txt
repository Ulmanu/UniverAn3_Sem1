 Cistigatoarea Cupei UEFA a terminat pe ultimul loc turneul de la München Lucescu a ratat startul la Galatasaray Galatasaray Istanbul a fost invinsa in ambele partide pe care le-a disputat la München in cadrul turneului organizat de formatia locala Bayern cu prilejul sarbatoririi centenarului clubului bavarez. In primul meci, disputat vineri seara, trupa lui Lucescu a pierdut cu 1-3(0-1) contra lui Bayern dupa un joc in care Galata n-a aratat mai nimic. Golul "ros-galbenilor" a fost marcat de Hagi, in urma unui sut cu dreptul de la marginea careului mare. Lucescu l-a introdus pe "machidon" abia in minutul 60, in vreme ce Gica Popescu s-a aflat pe teren tot meciul. Urmatoarea adversara a CimBom, in duelul pentru locul 3, a fost campioana en-titre a Europei, Real Madrid, care fusese intrecuta in semifinale de Manchester United cu 1-0. Dupa un prim mitan ceva mai reusit, in care au condus chiar cu 2-1, baietii lui "Il Luce" n-au rezistat, in partea a doua a intilnirii, iuresului declansat de Raul, Figo, Roberto Carlos & Co., parasind terenul invinsi cu 2-3. Ziarele aparute ieri pe malul Bosforului n-au scapat prilejul de a lansa atacuri furibunde la adresa tehnicianului roman, care este acuzat de jocul mult prea lent si lipsit de incisivitate ofensiva practicat de detinatoarea C2. Trofeul "Opel Masters 2000" a fost cucerit de formatia gazda, Bayern München depasind in finala, cu 3-1, pe Manchester United. (S.T.) Gaz metan si lacrimogen A inceput frumos campionatul national de fotbal! La Craiova, Universitatea a invins o echipa disciplinata, care nu si-a pierdut cumpatul nici macar cind arbitrul i-a refuzat un penalty clar. FC Brasov, prin vocea lui Gabi Stan, a dat-o pe caldura si apoi i-a luat apararea antrenorului Florin Marin in fata ziaristilor. Asa fair-play mai rar, parol! Nu avem noi prea multe date deocamdata, dar unora le-a mirosit a patiserie. Ma rog, asta s-a intimplat vineri, apoi a venit ziua de simbata, cind cele doua nou-promovate le-au scarmanat pe Gloria si pe Ceahlaul de le-au scos Comitetul Executiv din cap! Foresta antrenorului "Magiun" a profitat de absenta lui Jean Padureanu si a punctat de doua ori, iar Gaz Metan Medias i-a explicat lui Pinalti cit de greu este sa joci in deplasare "pi buni" si fara insotitor de arbitri dotat cu una bucata ansamblu folcloric. Am avut parte de "gaz" si in Cotroceni, citeva ore mai tirziu. A dat politia cu lacrimogene ca pe vremea lui Chitac! "Asasani, gabori asasini!", scanda galeria dinamovista, iar jucatorii, antrenorii, arbitrii si spectatorii plingeau in hohote in timp ce "melitia ne veghea si ne ocrotea". Sa fim intelesi, nu luam partea huliganilor din galeriile echipelor bucurestene, dar sa imprastii gaze lacrimogene pe un stadion din buricul Capitalei e deja prea mult, suna a exces de zel, care trebuie temperat. O torta aprinsa de un pusti a generat un conflict cu patru arestati si mai multi raniti, in conditiile in care pe Cotroceni era doar o singura galerie, cea dinamovista. Cind va juca Dinamo cu Rapid sau cu Steaua, va veni politia cu blindate si AG-uri? Sau il va chema pe Robocop? Nu in ultimul rind, salutam victoria Rocarului la Astra pentru ca Titi Dumitriu a avut curajul de a miza pe niste fotbalisti pe care multi s-au grabit sa-i considere terminati. Ritli, Csik, Cornel Cristescu si Buia au fost cei patru asi din mina lui Titi, un antrenor care a vazut de trei ori Champions League si altfel decit la televizor sau de pe scaunul de comentator TV! OCTAVIAN TOPA O fi fost numai caldura de vina? Universitatea a debutat cu dreptul lui Papura Primul joc al acestei editii de campionat s-a disputat pe o canicula care a stors de puteri ambele combatante. Inca de la inceput, elevii lui Fl. Marin s-au aruncat in atac dorind sa inscrie cit mai repede pentru a descatusa tensiunea existenta intre actorii din teren si profesorii lor si cei multi aflati de partea cealalta a baricadei, adica a impatimitilor care nu au altceva in gind decit victoria. Totul parea sa decurga cum isi doreau primii, insa golul reusit de Papura in minutul 21, in urma unei centrari ideale a lui Sava, nu a avut darul sa-i multumeasca pe spectatori prea mult, atmosfera raminind incordata pina la sfirsit. Universitatea, chiar daca este departe de echipa asteptata, a avut momente in care a aratat ca Florin Marin, in scurtul timp avut la dispozitie, si-a educat elevii si le-a imprimat unele idei tactice foarte bune. De partea cealalta, ardelenii au aratat ca o formatie blazata, nedorind mai mult de la acest meci. Una peste alta, a fost un meci sters in care Universitatea a lasat impresia ca o data cu scurgerea timpului poate deveni periculoasa, insa cu conditia, declarata de Marin, "ca si baietii sa vrea". Supararea lui Marin La conferinta de presa care a avut loc imediat dupa partida, Florin Marin a dorit sa raspunda intrebarilor ziaristilor, insa nimeni nu l-a intrebat nimic timp de citeva minute, ridicindu-se si plecind, nu inainte de a arunca peste umar: "Daca pierdeam, aveati o gramada de intrebari." Marin a iesit pe usa, cu lacrimi in ochi, foarte suparat pe situatie si a completat: "Nu mai suport aceasta ostilitate. De cind am venit aici sint cu nervii la pamint. Toata lumea, daca nu ma injura, ma priveste ciudat. Pacat, caci nu am venit decit cu ginduri bune." Prime consistente Dupa ce si-au terminat de facut dusul si s-au imbarcat in autocar, "alb-albastrii" au fost vizitati de patroni. Gigi Netoiu le-a multumit jucatorilor pentru victorie si le-a spus suma promisa ca prima de joc, adica aproximativ 600 de dolari de fiecare. Cadou de la suporteri Inaintea inceperii jocului, presedintele Ligii suporterilor, Constantin Bica, le-a oferit cadou lui Ilinca, Netoiu, Gheara si Florin Marin cite o esarfa si un fular in culorile clubului, dar le-a transmis si dorinta suporterilor, aceea de a fi cu gindul si sufletul mereu la echipa. Acestia au jurat ca le vor purta mereu si vor incerca sa nu ii dezamageasca pe fanii olteni. Bulucea invata fotbal Primarul PDSR al Craiovei, desi nu se pricepe la fotbal, cum singur o declara, a fost prezent la meci alaturi de conducatori. "Chiar daca nu stiu nimic despre acest sport, imi place sa fiu prezent in tribune". De amintit ca Bulucea, datorita trecerii stadionului sub tutela municipalitatii, a fost cooptat ca membru in cadrul Consiliului de Administratie al clubului. Liber 24 de ore Dupa meci, "alb-albastrii" au avut liber pina simbata dupa-amiaza. De la ora 17.00, acestia au efectuat un antrenament. Acelasi program l-au avut si duminica, de astazi intrind in cantonament pentru jocul de joi cu macedonenii de la Pobeda. Antrenamentele vor fi conduse de secunzii Mustaca si Popovici, Florin Marin plecind, alaturi de alt oficial, in Macedonia. Acolo ei au spionat adversara de joi intr-un joc amical si s-au interesat unde va fi cazata echipa la returul din 24 august. Pitigaiala majoretelor Vazind ca galeria nu ii incurajeaza pe favoriti, majoretele au strins rindurile si si-au parasit locurile din colturile terenului stabilindu-se undeva in tribuna oficiala. Aici, l-a indemnul unui oarecare din staff-ul administrativ, copilele de 14 si 15 ani, pe post de majorete, au adoptat stilul NBA si au inceput sa-i incurajeze pe fotbalisti. Chiar daca scandarea "Stiinta, Stiinta" a rasunat destul de pitigaiat, a fost salutata de cei prezenti, mai ales ca galeria era ocupata sa strige obscenitati la adresa rivalilor din Bucuresti. Calin si singele alb-albastru Surse din anturajul Universitatii spun ca, in momentul in care a aflat ca nu este titular, Augustin Calin s-a suparat foarte tare si a afirmat "Sa moara mama, sint singurul jucator dintre cei veniti de curind la aceasta echipa, care o iubeste din suflet. Si uite rasplata! Daca imi tai venele acu', imi curge singe alb-albastru". Trebuie amintit ca "Lentini", cum este alintat Calin, este singurul jucator al "Stiintei" care are tatuat, pe umarul sting, emblema clubului craiovean. Sorin Cirtu, darnicul Printre invitatii speciali a fost si Sorin Cirtu. Acesta nu a declarat nimic despre joc, insa a impartit cu darnicie bani unui schiop din tribuna, dar si altor copii ai strazii, aflati in spatele tribunei oficiale. Preturi piperate si imbulzeala Din cauza preturilor mari ale biletelor de acces, lumea nu s-a grabit sa vina in numar mare la stadionul "Ion Oblemenco". Intre cei veniti s-a produs totusi imbulzeala, in special in zona portilor de acces la peluze. Aici, costul unui tichet de intrare a fost de numai 10.000 lei. MARIO MORCOV Ciinele rosu musca numai cind poate Cavaleri de butaforie Hotarit lucru, dupa prestatia din jocul cu Dinamo, FC National a dat impresia ca a aruncat aiurea banii cu care si-a angajat mascota, denumita pompos "Platanos". Jalnicul personaj, imbracat intr-un costum pe care l-ar fi putut produce orice absolvent al cursului "Sa coasem frumos", nu neaparat Doina Levinta, n-a reusit sa culeaga un zimbet nici macar la festivitatea de prezentare a lotului, care a avut loc cu o zi inaintea partidei. Onor conducerea din Parcul cu Platani s-a pripit, pentru ca, in timpul partidei, s-a dovedit ca in echipa bancara exista imense resurse de talent in ale comediei bufe, cuplul Iordache-Sabin Ilie putind complexa, la orice ora, pe orice scena, alti comedianti cu vechi state de serviciu. Am dat doar un exemplu, pentru ca, in aceeasi categorie, pot fi promovati, fara teama, Gabi Popescu si Potocianu, achizitii care, pe plan artistic cel putin, merita cu virf si indesat investitia facuta in ei. Revenind la primul joc interbucurestean, ca derby n-avem cum sa-i spunem, trebuie sa remarcam ca, la nivel national, Dinamo este o echipa puternica, tehnica si rapida, capabila de spectacol in fata multor adversari. Chiar daca angrenajul scirtiie, chiar daca, fara Lupescu, Hildan nu-i decit un cavaler al tristei figuri, oastea Procurorului pare a fi si anul acesta angrenata in lupta pentru titlu, ceea ce, orice ar sustine detractorii, nu-i putin lucru. Spre deosebire de National, la Dinamo noile achizitii joaca, Lupu, Bolohan si Tames fiind printre cei mai buni ai partidei de simbata seara. Si nu numai, dar, in fine, despre morti, numai de bine. In schimb, daca Dinu mai are unele motive pentru care sa se declare optimist, Marius Lacatus trebuie sa stringa din dinti si, pina la mult-asteptatul "mercato di riparazione" de la finele lui octombrie, sa mearga pe mina tinerilor sau pe mila Domnului. Pentru ca e greu de crezut ca unii dintre bancari ar putea sa se debaraseze de armurile care, simbata, au dat impresia ca apasa mult prea greu pe trupurile si mintile lor firave, de "cavaleri ai frunzei de platan" scosi la reforma. HORIA HASNAS Mineriada din 1991, petrecuta in Cotroceni, a fost repetata de catre vajnicii slujitori ai ordinei, care au folosit, din exces de zel, gazele lacrimogene Militienii si-au dat in petic - Sase spectatori au necesitat interventia cadrelor medicale in urma inhalarii gazelor lacrimogene - Patru suporteri dinamovisti au fost arestati, iar vicelui dinamovist Cristi Borcea i-a fost rupt costumul Scene de genul celor petrecute pe arena din Parcul cu Platani le-am mai trait in timpul mineriadelor. Din cauza aprinderii unor torte de catre sustinatorii "ros-albilor" la tribuna a doua, fortele de ordine au folosit gazele lacrimogene. Totul s-a intimplat in minutul 56 al partidei, atunci cind jucatorii si-au pus miinile pe fata si tuseau. Gazele, din cauza vintului, au venit spre gazon si spre tribuna oficiala, motiv pentru care toata lumea a avut de suferit. Arbitrul Anghelinei a oprit partida timp de cinci minute, timp in care doctorul dinamovist Mircea Lucaciu i-a pus picaturi in ochi "cavalerului fluierului" din Galati. Victor Piturca si Viorel Paunescu au plecat imediat catre autoturismele lor, cu lacrimi in ochi. Ceilalti oficiali si spectatori au indurat efectul puternic al gazelor si injurau de mama focului. "Niste nenorociti, asa fac ei ordine", se lamenta o persoana prezenta la meci, in timp ce pe teren Danut Lupu era sters cu un prosop ud. Imediat, la tribuna oficiala doua tinere au lesinat. Una dintre ele si-a revenit dupa ce a fost stropita cu apa, dar cealalta a fost dusa de un barbat la o masina de salvare "Puls", unde i s-a pus imediat o masca de oxigen. Alte cinci persoane au avut nevoie de interventia cadrelor medicale in urma inhalarii gazelor lacrimogene. "Situatia lor a fost una deosebita pentru ca aveau unele probleme medicale de aceasta natura. Unui om sanatos ii curg lacrimi si nu mai poate respira, dar ginditi-va la o persoana bolnava", ne-a declarat medicul de serviciu de pe acea ambulanta, Alina Moise. Imediat au coborit de la tribuna oficiala Cristi Borcea si Cristi Iancu, care au dorit sa ceara explicatii fortelor de ordine. "Nu se poate asa ceva. Dumneavoastra incitati la violenta, asta faceti ! Va rog sa-mi spuneti de ce ati folosit gazele lacrimogene?", tipa Borcea in fata politistilor, care nu ofereau nici o explicatie si doreau doar sa-l calmeze. Fortele de ordine i-au legitimat pe patru suporteri dinamovisti, iar apoi i-au bagat in duba. A sosit si Mihnea, unul din liderii galeriei "ros-albilor", care il ruga pe Iancu sa faca ceva pentru eliberarea "ultrasilor". "Stai linistit, ca se rezolva!", ii spunea Mihnea unui suporter arestat. "Militienii" au trecut la amenintari la adresa oficialilor din Stefan cel Mare si chiar i-au bruscat. "Cine sinteti voi si ce vreti ? Trebuie sa impuneti ordinea, iar voi faceti chiar pe dos! Faceti dezordine!", se rastea Borcea, care era un pachet de nervi si caruia i se vedea costumul rupt de catre politisti in imbrinceala creata. Apoi, s-a trecut si la amenintarea jurnalistilor prezenti in zona din spatele tabelei de marcaj unde erau dubele politistilor: "Va rugam sa treceti la locurile rezervate presei, n-aveti ce cauta aici !". Cei patru suporteri ai "ciinilor rosii" au fost batuti si amendati cu 700.000 de lei, iar eliberarea s-a produs la aproape trei ore dupa terminarea meciului. "In mod normal amenda este de la 400.000 la 2.000.000 de lei", ne-a declarat un plutonier, preocupat sa ne explice ca folosirea gazelor este normala: "Daca ei ne lovesc, putem folosi armamentul din dotare !". "Si cu oamenii care au avut de suferit?", intrebam noi. "Ghinionul a facut ca vintul sa bata in asa fel incit spectatorii sa aiba probleme", a fost raspunsul, care nu mai are nevoie de vreun comentariu. "Astfel de scene, cu torte aprinse pe stadioane, am vazut cu Marius si la Napoli, Roma ori Milano", a spus, la conferinta de presa, Cornel Dinu. In Romania este mai greu, pentru ca oamenii care trebuie sa faca ordine pe stadioane fac dezordine. Un adevar care provine din coeficientul de inteligenta al vajnicilor nostri politisti. De aceea oamenii simpli ii plaseaza, la capitolul "incredere", pe ultimele locuri in sondajele realizate de institutele specializate in acest sens. Avalansa de spioni Tribuna oficiala a stadionului "Cotroceni" a fost luata cu asalt de o sumedenie de oameni de fotbal, cei mai multi dornici doar sa vada ceea ce se anticipa a fi un derby. Totusi, citiva dintre ei au venit cu un scop precis, acela de a spiona. Printre ei Anghel Iordanescu, Victor Piturca, dar si Ladislau Bölöni. Daca primii doi venisera pentru a-i vedea la lucru pe dinamovisti, selectionerul era interesat sa se edifice asupra unor posibili viitori componenti ai echipei nationale. Loti a disparut din tribuna cu citeva clipe inaintea celui de-al treilea gol al partidei, astfel ca nu am aflat daca a fost impresionat de vreun jucator. "Bulgari" cu sentimente impartite Partida din "Cotroceni" a fost urmarita, pe viu, si de comandoul roman de la echipa bulgara Litex Loveci. Mai mult, antrenorul Mihai Stoichita a venit la stadion impreuna cu sotia si fetita, "Smintinica" fiind una dintre cele mai exuberante sustinatoare ale lui Marius Lacatus. La sosirea acestuia de la cabine, Stoichita s-a ridicat de pe scaun, cu fetita in brate, ambii facindu-i semne de incurajare lui "Laca". In schimb, Prunea a fost mai rezervat, insa a zimbit larg la cele trei reusite ale dinamovistilor. Lacatus e suparat pe atacanti Conferinta de presa a debutat anost, ambii tehnicieni felicitin-du-se, pe cit posibil, pentru jocul prestat. Evident, Marius a fost mai darnic in complimente, sustinind ca nu e o mare rusine sa fii invins pe teren propriu de echipa campioana. La rindul sau, Cornel Dinu a declarat ca il bucura victoria, insa si-ar fi dorit ca debutul lui Marius sa nu fie impotriva echipei sale, pentru ca i-ar fi dorit acestuia sa inceapa cu o victorie. Pe parcurs, cind spiritele s-au mai incins, Lacatus si-a acuzat atacantii, spunind ca nu s-ar fi suparat pe ei daca ar fi fost vorba numai de o zi mai slaba. "Le reprosez faptul ca, din punct de vedere al efortului fizic, au lasat de dorit. Nu e normal ca unii sa alerge pentru ceilalti". Mai voalat, Dinu i-a reprosat lui Hildan lipsa de clarviziune, punind-o pe seama unui decalaj de pregatire. Vrajitoarea a stins lumina Astrei Titi a fulgerat la Ploiesti Transformarea echipei Fulgerul Bragadiru, o trupa promovata in vara in Divizia B, intr-una de Divizia A, sub un nume nu tocmai onorabil, Rocar, a facut ca toata lumea sa o vada candidata certa la retrogradare. Rauvoitorii il plingeau pe Titi Dumitriu, cel care in urma cu nu prea multi ani respira aerul Ligii Campionilor, considerind ca n-are nici o sansa. El a tacut, si-a vazut de treaba si a facut o echipa competitiva dintr-o adunatura de jucatori mai mult sau mai putin "expirati". Cel mai concret exemplu este al lui Buia, un fotbalist care a promis o cariera intreaga, dar care, din diverse motive, nu si-a valorificat niciodata intregul talent. A facut-o simbata seara, la Ploiesti, cu Astra, cind a fost, alaturi de Cornel Cristescu, motorul unei echipe ambitioase, artagoase, care a dominat tactic partida. Buia a alergat foarte mult, a recuperat, a contaatacat, inscriind un gol superb, voleu de la 20 de metri. De fapt, Titi Dumitriu a dat lovitura la centrul terenului, unde elevii sai au facut un presing neobosit, obligindu-i pe "astrali" sa renunte la constructie si sa prefere pasele lungi pe virfuri. Nici o sansa, pentru ca Necula, Nemtanu, Vochin si Csik au fost de nebatut la duelurile aeriene. Nici dupa pauza Astra n-a reusit sa schimbe ceva in joc, in timp ce bucurestenii zburdau pe teren. Spre final, cind era clar ca elevii lui Titi Dumitriu nu mai pot pierde meciul, Florin Calinescu, aflat in tribuna alaturi de Gheorghe Florea, patronul Rocarului, si Madalin Voicu, i-a strigat arbitrului sa anunte sfirsitul jocului. "Fluiera Biro, ca a plecat Niculae (n.r. - patronul Astrei). Daca mai stai, stinge tu lumina!", si-a incheiat Calinescu show-ul. Pina la urma, lumina a stins-o Vrajitoarea, care i-a furat mingea lui Dunareanu, executind un lob superb peste Multescu si stabilind scorul final. Cam acestea au fost coordonatele unui meci pe care Rocarul l-a cistigat pe drept, in conditiile in care Astra a fost o palida copie a echipei din sezonul trecut. A surprins neplacut lipsa de nerv si de combativitate a ploiestenilor, semn ca Ion Marin n-a reusit inca sa impuna stilul care l-a facut celebru la Petrolul, o rautate care aducea numai cite trei puncte pe teren propriu. BOGDAN GHEORGHE Dumitriu l-a salutat pe Mister Sapaliga La conferinta de presa de dupa joc, Titi Dumitriu a declarat ca a fost o victorie norocoasa, datorata in principal faptului ca gazdele au fost nevoite sa atace. "Imi este mai teama de jocurile de acasa pentru ca trebuie sa ataci, sa te deschizi, iar asta te poate costa", a spus antrenorul Rocarului. El s-a declarat optimist in privinta cresterii echipei "pentru ca am 13 jucatori sub 23 de ani, spre deosebire de Otelul, unde echipa era imbatrinita". La plecare, Titi l-a incurajat pe Ion Marin, apelindu-l, in gluma, Mister, aluzie la seful lui Sapaliga de la Dinamo, Cornel Dinu. Antrenorul ploiestenilor s-a declarat total nemultumit de evolutia jucatorilor sai, "care n-au inteles ca la Astra trebuie sa arati in teren ce poti, nu in afara lui". Ion Marin a anuntat citeva schimbari pentru etapa urmatoare, la Brasov, explicind ca in vestiar le-a spus fotbalistilor ca ar trebui sa le fie rusine pentru lipsa de combativitate si l-a dat exemplu de daruire pe Duna. (B.G.) Transparenta totala la Rocar Rocar Bucuresti este, probabil, singura echipa din Divizia A care nu tine la confidentialitatea primelor pe care le incaseaza jucatorii. Mai mult, ziaristii nici nu au avut nevoie sa fie iscoditori pentru a afla citi bani vor intra in buzunarele fotbalistilor pentru ca sumele au fost anuntate la statia de amplificare a stadionului Astra. Astfel, pentru victoria cu una dintre primele sapte clasate in sezonul trecut, Cristescu si ceilalti vor incasa cite 2.000 de dolari (aici se incadreaza si meciul cu Astra), iar in cazul unui succes cu restul echipelor din Divizia A, jucatorii de la Rocar cistiga cite 1.000 de dolari. Imediat dupa meci, Gheorghe Florea s-a indreptat spre vestiarul echipei sale pentru a confirma ca jucatorii vor intra in posesia banilor chiar astazi. Nu au fost date publicitatii si amenzile care se vor aplica dupa un eventual esec al Rocarului. (B.G.) "Tigrii din Drumul Gazarului" au facut spectacol Spre deosebire de anul trecut, cind pe stadionul din Drumul Gazarului se stringeau suporteri care insumau locatarii a doua scari de bloc, acum Rocarul are o galerie impresionanta. Circa 400 de fani, majoritatea lucratori la fabrica Fulger Bragadiru, au primit din partea conducerii 7 autocare cu care au facut deplasarea la Ploiesti. Denumiti "Tigrii din Drumul Gazarului", ei au lasat o impresie frumoasa, mai ales prin coregrafia importata din Olanda. Toti purtau tricouri rosii, aveau o multime de steaguri si au creat un spectacol deosebit la inceputul meciului, cind au aprins circa 20 de torte. Ei spera ca vor beneficia de acelasi sprijin si la celelalte deplasari ale echipei si promit ca pe teren propriu vor fi mult mai multi si vor face aceeasi atmosfera frumoasa. (B.G.) Florea a auzit cu ecou Gheorghe Florea, patronul echipei Rocar Bucuresti, a sosit la stadionul Astra impreuna cu sotia sa si cu un alai format din circa 15 persoane. Dintre ei, patru sau cinci nu pareau a avea legatura cu fenomenul fotbalistic, ci, mai degraba, cu cel al sporturilor mai brutale, ca de exemplu box, judo, lupte etc. Florea a tinut sa fie prezent alaturi de echipa la debutul in Divizia A, demonstrind insa ca nu prea se pricepe la fotbal sau la fotbalisti. Un luft al unui fundas de la Rocar l-a deranjat pe boss-ul de la Bragadiru, care a intrebat cine este autorul. Subordonatii n-au reusit sa-si coordoneze raspunsul, asa ca s-a auzit ca din prapastie, cu ecou, Ursu, Ursu, Ursu... Gheorghe Florea s-a pupat la ambele reusite ale elevilor lui Dumitriu cu citeva persoane din alai, iar la final, atit el, cit si sotia lui aveau lacrimi in ochi.(B.G.) Mascota cu acnee, dar cu priza la fete Astra Ploiesti a lansat ieri mascota oficiala a clubului, un drac negru. Ca orice trimis al lui Satana pe Pamint, si ploiesteanul a avut un comportamet reprobabil, provocind tot timpul galeria bucurestenilor, care, evident, i-a raspuns. Cel mai frecvent gest al dracului a fost sa le arate suporterilor Rocarului ce are el sub coada, dar a rezistat cu stoicism ploii de injuraturi abatute asupra sa. La pauza, mascota si-a dat costumul jos, lasind sa se vada o figura de adolescent cam brunet si cu acnee, dar cu mare succes printre fetele din Ploiesti prezente la meci. (B.G.) Gaz Metan a revenit pe prima scena a tarii invingind Ceahlaul Pinalti s-a dat in spectacol la Medias Revenirea pe prima scena fotbalistca a tarii, dupa 51 de ani, a echipei Gaz Metan Medias, nu s-a produs cu tracul unui asemenea eveniment. Dimpotriva, echipa pregatita de Jean Gavrila s-a instalat autoritar, inca din start, la cirma jocului, beneficiind si de sfaturile competente ale lui Viorel Hizo, care si-a deconspirat fosta echipa. "Dulaul" a fost vazut in ultimele zile (inclusiv la meciul de simbata seara) in anturajul team-ului de pe Tirnava Mare. Dovedind, in schimb, o experienta competitionala superioara adversarilor, plaiesii de sub Pietricica - desi rapusi inca din prima repriza de canicula - au incercat sa speculeze prompt eventualele greseli in aparare ale gazdelor, asa cum s-a intimplat in min. 24, atunci cind Botez a expediat in bara transversala o torpila de la peste 30 metri. Defensiva "galben-negrilor" s-a dovedit a fi extrem de fragila, instalarea pe flancul drept al apararii a lui Avadanei dovedindu-se o miscare total neinspirata a tehnicienilor nemteni. Acesta a avut enorm de mult de furca cu Galdean, un veritabil argin-viu al echipei mediesene, care a stat la originea a doua goluri. De altfel, Avadanei a gafat in repetate rinduri, remarcindu-se doar prin faulturi, ceea ce a si condus la eliminarea sa de pe teren, in minutul 72. Din acel moment, avea sa se fringa, practic, si echilibrul pe tabela de marcaj. Abia introdus in teren, Iorga a semanat panica in careul advers ori de cite ori a avut mingea la picior, reusind sa deschida si sa inchida tabela. Primul gol l-a marcat in minutul 75, dupa o excelenta combinatie cu Galdean, iar ultimul, cu un minut inaintea fluierului final, dupa un corner executat de pe partea dreapta de Balaban. Intre aceste doua reusite a cazut golul lui Hanc, care, in minutul 83, a executat magistral o lovitura libera de la circa 25 de metri, lasindu-l fara replica pe Lefter. Trebuie spus ca, in timp ce Gheorghe Stefan s-a dat din nou in stamba, tunind si fulgerind impotriva tuturor, presedintele clubului Gaz Metan Medias, Ilie Vlad radia de fericire, in primul rind pentru ca a reusit, pe ultima suta de metri, aducerea lui Iorga la clubul care, de altfel, l-a consacrat. "Desi Universitatea Craiova m-a avut in lot, nu a stiut sa ma foloseasca si sa ma pretuiasca", ne-a declarat Iorga, la finele partidei. Spre deosebire de omologul sau, Pinalti a refuzat sa participe la conferinta de presa de dupa meci, injurindu-i pe ziaristi ca la usa cortului si sustinind ca la Medias a fost hotie pe fata. "Despre arbitrajul de astazi as putea scrie chiar si o carte, insa timpul e prea scurt pentru a o publica. Vom face, insa, altceva pina marti. Pe Salomir si pe Constantinescu, care au asigurat un arbitraj sub orice critica, clubul Ceahlaul ii va recuza pe timp neliminat", a declarat, printre injurii, Pinalti. Trebuie mentionat ca Iorga se bucura de o apreciere deosebita la Medias, el fiind ovationat la scena deschisa de catre public, iar doi suporteri mai fanatici i-au aruncat in teren, cite o bancnota de 100.000 de lei, cea mai valoroasa pina in momentul de fata, avind imprimat chipul lui Nicolae Iorga (omonimul jucatorului mediesean). Gheorghe Stefan nu s-a bucurat de aceeasi stima, spectatorii manifestindu-si ostilitatea fata de el prin scandari de genul: "Pinalty, nu uita / In Ardeal nu mai calca". ION GIRNOD Conferinta de presa s-a tinut pe pista Daca Gaz Metan Medias s-a autodepasit in meciul de simbata, au ramas in schimb corigenti organizatorii. Ziaristii au primit cu mare intirziere lista cu jucatorii care urmau sa evolueze pe gazon, tabela electronica a stadionului nu a functionat deloc pe parcursul partidei, iar conferinta de presa de dupa meci a fost organizata ad-hoc pe pista de la marginea terenului (moderna, de altfel!). (I.G.) Dulaul Hizo da tircoale Ramas fara angajament, dupa plecarea intempestiva de la Ceahlaul Piatra-Neamt, Viorel Hizo, zis "Dulaul", da, tot mai des, tircoale echipei de pe Tirnava Mare, sperind in refacerea tandemului Hizo-Gavrila (sau viceversa) care, cu citiva ani in urma, a condus cu bune rezultate pe FC Inter Sibiu, in Divizia A. Extrem de temperamentali, atit Pinalti cit si Jean Gavrila, au fost pe punctul de a fi expulzati in tribune de catre arbitri, ei avind tot timpul ceva de reprosat cavalerilor fluierului. Portarul mediesenilor este titular in nationala Politiei Florin Filip, portarul gazdelor, care este si titularul postului in echipa nationala de fotbal a Ministerului de Interne si care in meciul de simbata a rezolvat cel putin doua-trei situatii critice la poarta sa, l-a impresionat profund pe seful sau, colonelul Eugen Maier (comandantul Politiei Municipale Medias). Acesta l-a sarutat dupa meci, nesfiindu-se sa declare ca, "avindu-l pe Filip intre buturi, acasa vom fi invincibili in actualul campionat". Gloria a facut figuratie la Suceava Sucevenii au inceput meciul timorati, permitindu-le oaspetilor sa se impuna si sa domine primele cinci minute. De altfel, bistritenii au fost cei care au tras primii pe poarta, prin Jula, in min. 3, sutul puternic al acestuia, de la aproape 30 de metri, fiind retinut cu siguranta de Ciubotaru. Scapati de emotiile reaparitiei pe prima scena fotbalistica a tarii, "forestierii" si-au creat prima ocazie in min. 6, cind, dupa o spectaculoasa tesatura de pase pe partea dreapta, Goian a sutat puternic din interiorul careului, iar Cimpeanu a respins in extremis. Dupa numai un minut, un sut bun, la coltul scurt, al lui Brujan este scos printr-un plonjon spectaculos de portarul bistritean. Asaltul sucevenilor la poarta lui Cimpeanu a continuat, in prima repriza existind pe teren o singura echipa, Foresta. In min. 23, Cimpeanu respinge cu dificultate mingea trimisa din 6 metri, cu capul, de catre Pacurar, iar doua minute mai tirziu, Balan face o cursa de la centrul terenului, isi pierde toti adversarii pe drum, dar centrarea sa este reluata de catre Semeghin mult peste poarta. Bistritenii au un singur contraatac mai periculos, in min. 28, dar Miszti suteaza slab, la coltul scurt, mingea fiind retinuta fara probleme de Ciubotaru. Cind oaspetii se pregateau sa mearga la cabine, in min. 45, o actiune rapida de atac a sucevenilor duce la deschiderea scorului, la prima actiune reusita a lui Ene. In cea de-a doua parte a meciului, tot sucevenii sint cei care incep in forta si chiar in min. 46, Brujan, aflat la 6 metri de poarta adversa, nu reuseste sa ajunga centrarea lui Semeghin. La doar 7 minute de la reluare, Robert Nita, sosit in curtea Forestei de la Steaua, cu trei zile inaintea partidei, reuseste sa inscrie spectaculos, cu capul, determinindu-i pe cei circa 8.000 de spectatori sa-i scandeze minute in sir numele. Imediat dupa reusita, Nita a dedicat golul fetitei sale, nascuta saptamina trecuta. Fostul stelist Nita a mai ridicat de citeva ori tribunele in picioare, prin niste driblinguri de mare efect, urmate de angajari eficiente ale coechipierilor in fata portii adverse. Asa s-a intimplat si in min. 68, cind, dupa ce a driblat trei adversari a centrat ideal, dar Pacurar a ratat din 6 metri. Din min. 70, timp de un sfert de ora, bistritenii s-au aflat la cirma jocului, dar nu l-au putut invinge pe Ciubotaru. Acesta a avut o interventie excelenta in min. 76, cind a scos de sub bara mingea trimisa cu capul de Zahariuc si in min. 89 cind, tot de sub bara, a respins balonul trimis foarte bine din lovitura libera, de la 20 de metri, de catre Sinmartean. Un adevarat spectacol au realizat gazdele intre minutele 85 si 86, cind au reusit zeci de pase dintr-o atingere sau doua, spre delirul tribunelor. La spectacol au asistat, bineinteles, si jucatorii bistriteni, care pareau debusolati fara Jean Padureanu, presedintele Gloriei nefacind deplasarea la Suceava. Cireasa pe tort era sa fie pusa, in minutele de prelungire de Brujan, care a scapat singur spre poarta lui Cimpeanu si, fata in fata doar cu portarul Gloriei, a tras cu sete pe linga buturi. Per ansamblu, pe "Areni" a fost simbata un joc spectaculos, de un nivel tehnic ridicat, cu mult peste ceea ce stim ca se joaca in Divizia A, asa cum, de altfel, au apreciat dupa meci si cei doi antrenori. Si spre surpriza generala, la reusita spectacolului a contribuit si Marcel Lica, acesta arbitrind asa cum scrie la regulament si nu cum se dicteaza pe la diverse mese festive. De altfel, ar fi fost destul de greu sa impinga spre victorie o echipa care a fost groggy in cea mai mare parte a meciului. TIBERIU AVRAM "Daca era Halagian faceai la fel?" Antrenorul Forestei si-a aratat si la aceasta partida, din plin, temperamentul vulcanic. La un moment dat, in prima parte a meciului, el a avut o disputa verbala aprinsa cu arbitrul de rezerva Cristian Balaj. Intrebat la conferinta de presa ce a avut cu tinarul arbitru, care de abia isi cara enorma bratara de aur de pe mina dreapta, Marin Barbu a spus: "Nu am avut nimic cu el, dar un singur «adidas» mi-a trecut peste linia de tusa si mi-a spus sa intru inauntru. Eu i-am reprosat foarte calm: «Daca era Halagian aveai curajul sa-l trimiti inapoi la loc?». Pentru un singur «adidas» sa faca atita tam-tam si atita circ?" (T.A.) Italienii vor negocia in aceasta saptamina transferul lui Baicu Italienii de la Citadella vor veni in aceasta saptamina la Suceava pentru a negocia transferul atacantului Mihai Baicu. Se pare ca acesta a corespuns in urma probelor sustinute in Peninsula, astfel incit, foarte probabil, va parasi Foresta. Presedintele Forestei ne-a declarat ca Baicu s-a intors in tara vineri seara, dar, avind o contractura usoara, medicii italieni i-au recomandat sa nu joace. "Saptamina aceasta vom negocia, il dam sau nu-l dam", ne-a spus Eugen Hutu, care a mentionat ca, deocamdata, nu a fost avansata nici o suma de catre italieni.(T.A.) Mircea Nesu, neincrezator in masuratorile sucevenilor Inaintea inceperii partidei de la Suceava, observatorul federal Mircea Nesu, inspectind terenul, a masurat cu pasul distanta de la linia portii pina la "punctul cu var". Fostul arbitru international a sustinut ca punctul de la 11 metri este plasat cu circa jumatate de metru mai departe decit este normal. Prin urmare, gazdele au fost nevoite sa aduca o ruleta si sa masoare sub ochii observatorului distanta. Din fericire, masuratoarea a indicat exact 11 metri, astfel incit nu a fost nevoie de vreun retus. (T.A.) Porti noi si intrare pe baza de bilet In saptamina ce a precedat debutul Forestei in actualul campionat, in stadionul "Areni" s-au investit 150 de milioane de lei, in lucrari de amenajare si reparatii. Pe teren au fost amplasate porti noi, din aluminiu, dotate, de asemenea, cu plase noi, in timp ce gazonul a fost bine pus la punct, prezentindu-se in conditii impecabile. Daca pe parcursul campionatului trecut, cind Foresta a evoluat in Divizia B, intrarea la meci a fost gratuita, de simbata s-au reintrodus biletele. Un bilet la tribuna 0 costa 35.000 de lei, la tribuna I - 25.000 de lei, iar la peluza - 15.000 de lei. Reintroducerea intrarii pe baza de bilet nu i-a impiedicat pe microbisti sa vina la stadion, pe "Areni" fiind prezenti simbata circa 8.000 de spectatori. (T.A.) Constantin Cirstea: "Presa ne-a vazut cistigatori" Antrenorul Gloriei, Constantin Cirstea, a tinut sa felicite, dupa meci, echipa invingatoare, spunind: "Am jucat cu o nou promovata care s-a intrecut pe sine, mai ales in prima repriza, si a demonstrat ca are «n» posibilitati si nu intimplator a cistigat acest meci. Noi am venit ca si cum eram dinainte invingatori. Si presa a scris ca sintem echipa cu experienta, dar experienta a fost numai verbala, pentru ca pe teren, in prima repriza, nu a jucat decit o singura echipa, cea gazda". (T.A.) Blestemul lui Semeghin Cel mai certat jucator sucevean de catre antrenorul Marin Barbu a fost Semeghin. La un moment dat, "Magiun" a tipat la elevul sau, spunindu-i ca nu joaca nimic. Dupa meci, Marin Barbu a explicat: "Pe postul lui Semeghin eu am jucat aproape toata cariera mea si nu pot sa ma insel. El a avut un adversar care putea fi luat usor in dribling si depasit cu balonul la picior, iar, la calitatile pe care le are, trebuia sa o faca pentru ca la antrenament a invatat asta. Daca nu-l invatam, nu-l certam. In momentul cind prinde adversari mai inalti ca el, la viteza de reactie pe care o are trebuie sa-i faca praf. Eu pot sa ma insel cind ii dau un sfat lui Ciobanu sau altui jucator, dar nu lui Semeghin".(T.A.) Foresta s-a intarit in ceasul al 12-lea cu patru stelisti Lotul Forestei a fost intarit cu doar patru zile inaintea primului meci din campionat, o data cu venirea a patru stelisti pe care gruparea din Ghencea i-a cedat echipei lui Hutu. Este vorba despre Daniel Munteanu - fundas, Catalin Beldeanu - mijlocas, Dorin Marius Cristache si Robert Nita - atacanti. Ultimul a si debutat simbata, marcind chiar un gol. Antrenorul Forestei a explicat ca l-a introdus pe Nita deoarece il stia din meciurile pe care le-a jucat cu fosta sa echipa, Precizia Sacele, pe care a condus-o inainte de a reveni la Suceava. "Pot spune ca Nita va fi protagonistul acestui campionat, daca intelege ca fotbalul inseamna, in afara de talent, si multa munca", a conchis Marin Barbu.(T.A.) Transferul lui Savo Milosevici la Parma ar putea aduce banii necesari achizitionarii lui "Gurita" Zaragoza trage cu dintii de Contra Juan Manuel Lillo, tehnicianul echipei Real Zaragoza, si-l doreste pe internationalul roman Cosmin Contra la echipa sa. Acesta a cerut conducerii clubului sa mareasca suma de 800 de milioane de pesetas (4,5 milioane de dolari), oferita in urma cu o luna omologilor lor de la Alaves. Oficialii din Vitoria au considerat banii mult prea putini pentru valoarea aratata in ultimul campionat de Contra, considerat de presa iberica ca unul dintre cei mai buni fundasi de banda din Primera Division. Real Zaragoza, formatie care va juca in sezonul acesta in Cupa UEFA, are momentan vistieria plina in urma perfectarii transferului golgeterului sau, Savo Milosevici, la echipa italiana Parma. Clauza de reziliere a romanului se ridica in jurul sumei de 2 miliarde de pesetas (11,2 milioane de dolari), insa Alaves s-ar intelege si cu un pret putin mai mic, deoarece gruparea din Vitoria este un club cu posibilitati financiare reduse si traieste mai mult din vinzarea de jucatori. Contra a declarat ca nu stie nimic de transferul sau la Zaragoza. "Sansele mele de a parasi pe Alaves sint, practic, nule. Nu am nici o oferta concreta. Am avut una de la Zaragoza, insa cluburile nu s-au inteles", a afirmat "Gurita" in numarul de ieri al cotidianului catalan "El Mundo Deportivo". De asemenea, intr-un interviu acordat postului local Radio Victoria, Contra a spus: "Cred ca pot sta linistit. Pentru moment mai am trei ani de contract cu Alaves si vreau sa-i duc la capat". Internationalul roman era anuntat titular in partida de verificare pe care Alaves a jucat-o aseara impotriva belgienilor de la Beveren. DANIEL NAZARE Flash Chivu l-a eclipsat pe Henry Ajax Amsterdam s-a impus in fata lui Arsenal Londra cu 2-0 (1-0), in cadrul Turneului Centenar al formatiei olandeze. Cristian Chivu a fost titular si a evoluat toate cele 90 de minute, fiind apreciat de presa locala. Adversarul direct n-a fost altul decit Thierry Henry, campion mondial si european cu echipa sa nationala, considerat unul dintre cei mai rapizi si tehnici jucatori din lume. Golurile olandezilor au fost marcate de Arveladze (min. 38) si Hose (min. 89), intr-o partida arbitrata de bine cunoscutul arbitru din Tara Lalelelor, Dick Jol. Cu acest rezultat inregistrat, FC Barcelona a cistigat turneul de la Amsterdam, primul trofeu pentru tehnicianul catalanilor, Lorenzo Serra Ferrer. (D.N.) Catalin Munteanu a dat gol si a luat "rosu" UD Salamanca a dispus cu 1-0 (1-0) de Zamora, formatie din Tercera Division, prin golul marcat de Catalin Munteanu in minutul 45. Bogdan Stelea a evoluat titular, iar Lucian Marinescu s-a aflat pe gazon doar ultimele 30 de minute de joc. Interesant este faptul ca Munteanu a fost eliminat in minutul 72, in urma cumulului de cartonase galbene. Partida s-a disputat pe stadionul celor din Zamora si la meci au asistat 800 de spectatori. "Munteanu a salvat onoarea salmantinilor", asa si-a intitulat cronica cotidianul "Marca", in timp ce "El Periodico de Salamanca" reproduce o declaratie a romanului care spune ca "victoria este a intregii echipe si nu a mea, chiar daca eu am marcat singurul gol". (D.N.) Craioveanu a contribuit la un scor de maidan Villarreal, nou-promovata in Primera Division, la care evolueaza si Gica Craioveanu, a reusit sa invinga pe Yborn, din a treia liga elvetiana, cu scorul de 16-0 (7-0). Jucatorul nostru a reusit sa inscrie doua goluri, in minutul 34 la capatul unei actiuni personale, si in minutul 38 din lovitura de la 11 metri. Antrenorul Victor Muoz a rulat doua echipe, motiv pentru care Gica Craioveanu nu a mai jucat si in cea de-a doua repriza. Intreg lotul formatiei levantine se afla in cantonament in localitatea Nyon, la 15 kilometri de micutul orasel, Yborn, unde s-a jucat aceasta partida.(D.N.) Romanii fac legea la Numancia Numancia a reusit sa se impuna lejer in fata echipei din Tercera Division, Norma, cu 5-0 (3-0). Jean Barbu a marcat de doua ori, in minutele 12 si 61, ultimul din penalty, iar Rosu, in minutul 26. Celelalte reusite au apartinut lui Ojeda si Ruben Navarro. Cei doi jucatori romani au evoluat titulari, insa au fost inlocuiti pe parcursul reprizei secunde. Prima reusita a lui Jean Barbu a fost considerata de majoritatea jurnalistilor spanioli prezenti la meci drept un gol de senzatie. Ex-argeseanul a trimis un "trasor" din afara careului care l-a lasat fara replica pe portarul adversarilor, Alex. (D.N.) Alin Stoica a cistigat Supercupa Belgiei Neconvocat de tandemul Bölöni-Jenei pentru amicalul cu Polonia din 16 august, Alin Stoica a iesit in evidenta simbata, cu ocazia meciului din Supercupa Belgiei pe care campioana Anderlecht l-a sustinut impotriva cistigatoarei cupei, RC Genk. "Violetii" din Bruxelles s-au impus cu 3-1 (2-1), golul cu numarul doi al Anderlechtului fiind marcat de mijlocasul roman. Alin a fost titular si a avut o evolutie excelenta pe parcursul intregului meci. (S.T.) Jerry Gane este gata pentru confruntarea cu Gica Popescu Campioana la zi a Elvetiei, Saint Gall, a revenit pe primul loc al campionatului dupa victoria cu 3-1(1-0) obtinuta vineri seara in fata lui Lausanne Sports, intr-un meci ce a contat pentru etapa cu numarul cinci a campionatului din Tara Cantoanelor. Primul gol al jocului a purtat semnatura atacantului roman Ionel Tersinio Gane, ex-dinamovistul reusind cu acest prilej sa sparga gheata in ceea ce priveste reusitele in acest sezon. Gane a fost titular in atacul campionilor, fiind inlocuit in minutul 74 cu nigerianul Charles Amoah. Peste doua zile, St. Gall va da piept cu Galatasaray-ul lui "Il Luce" in mansa intii a turului trei preliminar din Liga Campionilor, ocazie cu care Gane va fi adversarul direct al lui Gica Popescu. Intr-o alta partida din runda a cincea a intrecerii helvete, Grasshopers Zürich, la care Mihai Tararache a jucat 83 de minute, a dispus cu un categoric 4-0 de Lucerna. St. Gall este lider, cu 10 puncte, in vreme ce Grasshopers ocupa, cu 9 puncte, pozitia a patra. (S.T.) Fatih Terim il vrea pe Emre Noul antrenor al Fiorentinei, turcul Fatih Terim, a declarat ca doreste sa-l aduca la Florenta pe Emre, unul dintre elevii sai preferati de la Galatasaray. Terim a ajuns la concluzia ca are nevoie de Emre in urma partidei amicale pe care "squadra viola" a cistigat-o cu 2-1 simbata contra nemtilor de la Energie Cottbus, echipa nou-promovata in 1.Bundesliga. Nemultumit de prestatia mijlocasilor sai, tehnicianul care a cistigat sezonul trecut Cupa UEFA, campionatul si Cupa Turciei la timona Galatei a apreciat ca Emre ar putea fi omul ce ar da o fata noua team-ului italian. Numai ca sansele ca Terim sa-l sufle de sub bagheta lui Lucescu pe cel considerat de presa turca a fi urmasul lui Hagi in formatia din Istanbul sint extrem de reduse, baskanul CimBom, Faruk Suren, declarind ca, dupa plecarile lui Hakan Sükür la Inter si Arif la Real Sociedad, nici un alt jucator al "ros-galbenilor" nu va mai fi transferat. Revenind la amicalul Fiorentina-Energie Cottbus, este de remarcat ca in rindurile gruparii germane au evoluat, ca titulari, doi compatrioti, Laurentiu Reghecampf si Vasile Miriuta. Antrenorul Geyer l-a folosit pe primul pe postul de mijlocas dreapta, in vreme ce Miriuta a jucat mijlocas la inchidere.(S.T.) Pobeda Prilep a intrat in cantonament De vineri seara, macedonenii de la Pobeda Prilep, echipa pe care Universitatea Craiova o va intilni miercuri in turul preliminar al Cupei UEFA, au intrat in cantonament. Plecarea spre Lepenski Vir, locul in care se vor afla cantonati macedonenii pina miine, a fost precedata de un ultim amical inaintea disputei cu oltenii, disputat impotriva lui Zelezniciar Nis. Meciul s-a terminat la egalitate, 1-1, dupa ce Pobeda a deschis scorul in minutul 17 prin Dinis. Ca noutate din lotul celor din Prilep ar fi faptul ca transferul atacantului Bobi Milevski, de la echipa Makedonija Skopje, a picat din cauza unor neintelegeri financiare intre cele doua cluburi.(S.T.) Simona Aminar si Andreea Raducan, la egalitate pe primul loc Gimnastele Simona Aminar si Andreea Raducan au incheiat pe primul loc, la egalitate de puncte, Campionatele Nationale de Gimnastica. Ambele sportive au obtinut la individual compus cite 39,012 puncte. Pe locul al treilea s-a situat Andreea Isarescu, care a acumulat 38,887 puncte, in timp ce campioana mondiala en titre, Maria Olaru, a ocupat locul al patrulea, cu 38,686 puncte. Concursul pe echipe a fost cistigat de CCS Steaua, cu 153,360 puncte, urmata de CSS Cetatea Deva (151,650 puncte) si echipa a doua a CCS 3 Steaua (149, 975 puncte). Finalele pe aparate, atit la masculin, cit si la feminin s-au ieri dupa amiaza, dupa inchiderea editiei. ( B.G. ) Adversara pentru Gabi Szabo Etiopianca Gete Wami a realizat, in cadrul concursului atletic de la Heusden (Belgia), cea mai buna performanta mondiala a anului in proba de 5.000 de metri, acoperind distanta in timpul de 14:30.88. Cu acest rezultat, care reprezinta, in acelasi timp, recordul Africii si cea de-a treia performanta mondiala a tuturor timpurilor, atleta de culoare se anunta cea mai periculoasa adversara a Gabrielei Szabo in lupta pentru aurul olimpic. In cursa din Belgia, Gete Wami a avut un avans de aproape 38 de secunde fata de urmatoarele clasate, conationalele sale Mesereth Defar si Yimenashu Taye. (H.H.) Femeile se inalta la fileu Federatia Internationala de Volei (FIVB) a hotarit, la congresul tinut la Sevilla, ca trebuie crescuta importanta sportului feminin. Conducerea FIVB a ajuns la concluzia ca trebuie sa fie permis accesul femeilor in organismele diriguitoare ale forului voleibalistic mondial. Daca, pina la urma, va fi luata o decizie in acest sens, atunci FIVB nu ar face altceva decit sa respecte indicatiile date de CIO, cu privire la implicarea mai activa a femeilor in miscarea sportiva mondiala. Din 218 federatii filiate la FIVB, numai cele din Indonezia, Nauru, Insulele Bermude, Noua Zeelanda, Insulele Fiji, SUA, Insulele Virgine Britanice si Irlanda au in functia de presedinte o reprezentanta a sexului frumos. Turkoglu a trecut Oceanul Hidayet Turkoglu, vedeta nationalei de baschet a Turciei, a semnat un contract, pe o durata de trei ani, cu formatia Sacramento Kings, din NBA (Conferinta de Vest). Turkoglu a evoluat pina acum la echipa Efes Pilsen si a participat la draft-ul din iunie, unde a fost selectionat de Kings pentru un salariu anual de aproape 3 milioane de dolari. Derek Anderson si-a pus pinteni Baschetbalistul american Derek Anderson a semnat simbata un contract cu echipa San Antonio Spurs, din NBA. Anderson vine tot din campionatul profesionist nord-american, de la LA Clippers. Termenii concreti ai noului angajament nu au fost dati publicitatii de conducerea lui Spurs (Pintenii), formatie care era aflata in cautarea unui bun marcator. Noul coechipier al lui Tim Duncan are 26 de ani (1,98 m, 88 kg) si a terminat sezonul trecut cu o medii pe meci de 19,9 puncte, 4 recuperari si 3,4 pase decisive, in conditiile in care a disputat 64 de partide. (M.B.) Beclea si Szabo, primele la 1.500 de metri Violeta Beclea-Szekely a cistigat simbata proba de 1.500 de metri din cadrul reuniunii atletice de la Londra. Ea a obtinut un timp de 4 minute, 5 secunde si o sutime. Violeta Beclea-Szekely a fost urmata in clasamentul final de Gabriela Szabo, care a obtinut timpul de 4 minute, 5 secunde si 72 de sutimi.(B.G.) Michael Schumacher este convins ca va cistiga titlul mondial Michael Schumacher a declarat revistei germane "Focus" ca este convins de faptul ca in acest an va deveni campion mondial la Formula 1. Pilotul de la Ferrari a admis ca nu trece printr-un moment favorabil, el terminind o singura cursa din ultimele cinci, dar a anuntat ca isi va reveni. Schumacher si-a mai schimbat parerea despre incidentul petrecut la Marele Premiu al Germaniei, cind pilotul italian Giancarlo Fisichella l-a scos din cursa. Germanul l-a acuzat atunci ca a provocat intentionat accidentul, dar ieri a mai imblinzit tonul: "In Formula 1 asemenea ciocniri se pot intimpla oricind, iar liderul este intotdeauna cel mai vinat. Este de inteles faptul ca nu ne putem purta cu manusi", a incheiat Michael Schumacher. ( B.G.) Australia n-a auzit de "All Blacks" nici la Wellington Selectionata de rugby a Australiei a invins Noua Zeelanda cu scorul de 24-23, in cadrul Turneului celor Trei Natiuni. Partida s-a disputat simbata, la Wellington, si a fost arbitrata de sud-africanul Jonathan Kaplan. Insa la pauza, reprezentativa "All Blacks" a fost cea care a intrat la vestiare cu avantaj, scorul fiind 20-18 pentru neo-zeelandezi. "Wallabies" au acumulat punctele prin doua eseuri (Mortlock, Roff), o transformare (Mortlock) si patru lovituri de pedeapsa (Mortlock - 3, Eales). Va prezentam componenta echipei Noii Zeelande: Cullen - Umaga, Ieremia, Alatini, Lomu - Mehrtens (min. 63 Brown), Marshall (min. 67 Kelleher) - Kronfeld (min. 58 Thorne), Cribb, Randell - Maxwell, Blackadder - Meeuws, Oliver (min. 78 Hammett), Hoeft (min. 70 Dowd). Australia a alimiat urmatoarea formatie: Latham - Mortlock, Herbert, Little, Roff (min. 40 - 78 Tune) - Larkham, Gregan - Wilson, Williams (min. 40 - 63 Connors), Kefu - Eales, Giffin - Dyson, Foley (min. 34 Paul), Harry. Poenaru pe cimpii, va vedea stelute mii Piti da piept in piept cu Ghita Meciul va incepe la ora 21.30 si va fi transmis in direct de Pro TV Confruntarea din aceasta seara de pe stadionul Ghencea se anunta una echilibrata, chiar daca cele doua echipe au obiective diferite. Steaua lupta pentru titlu, in ciuda faptului ca managerul general al "ros-albastrilor", Victor Piturca, a declarat ca vrea un loc in primele trei, in timp ce FCM Bacau isi doreste o clasare pe la mijlocul clasamentului, fara emotii in ceea ce priveste alunecarea in zona retrogradarii. Lotul stelist a intrat simbata in cantonament si are un singur accidentat, Mitrita, care si-a pus piciorul in gips dupa turneul de la Porto. In rest, tot lotul este valid, Piturca urmind sa foloseasca un sistem de joc cu 4 aparatori, cu Bordeanu pe postul de fundas stinga. In duelul cu Poenaru, Piturca are un punct in plus prin victoria reusita in primavara anului trecut, atunci cind Steaua s-a impus la limita, 1-0, prin golul marcat de Danciulescu. Moldovenii si-au prezentat joi dupa-amiaza lotul in fata suporterilor, iar in cursul diminetii de vineri au intrat in cantonamentul de la Agis, localitate aflata la 100 de kilometri de Bacau. Antrenorul Gheorghe Poenaru are o singura indisponibilitate, Florin Ganea, care s-a ales cu o intindere la muschii inghinali. "Galben-albastrii" i-au pierdut in acest sezon pe cei mai buni trei componenti ai sai, Florin Petcu, Daniel Bogdan si Vlad Munteanu, dar spera ca tinerii Badoi, Cursaru, Croitoru si Gantz sa faca uitate plecarile celor trei. "Consider ca Rapid, Dinamo si Steaua sint favorite la titlu, insa ultima are sanse mari de a-l cistiga. Nu mi-e frica de meciul cu ei, ci doar de jocul combinativ pe care-l practica, uneori, echipa condusa de Victor Piturca. Ne vom apara si vom contracara ori de cite ori vom avea ocazia", ne-a declarat Poenaru, care i-a mai invins o data pe "ros-albastrii", 2-1, anul trecut, in urbea lui Bacovia. Moldovenii au sosit ieri in Bucuresti si s-au cazat la Hotelul "Floreta de Aur", intoarcerea acasa fiind prevazuta pentru marti dimineata. Intotdeauna partidele dintre cele doua formatii au fost echilibrate, singurele diferente de scor notabile fiind meciul de debut, 8-0 pentru Steaua la Bacau, in 1956, si incredibilul 1-5 din Ghencea, in 1996, amintire de neuitat pentru suporterii moldavi. DANIEL NAZARE 